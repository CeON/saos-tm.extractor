<p>
<strong>
<!-- -->Sygn. akt II Ca 720 /13</strong>
</p>
    
    <div>
      <h2>POSTANOWIENIE</h2>
      <p>
<strong>
<!-- -->
          <em>
<!-- -->Dnia 31 marca 2014r.</em>
        </strong>
</p>
      
      <p>
<strong>
<!-- --> Sąd Okręgowy w Świdnicy, II Wydział Cywilny Odwoławczy</strong>
</p>
      <p>w składzie następującym:</p>
      
      <p>Przewodniczący: SSO Anatol Gul</p>
      <p>Sędziowie: <span class="underline">
<!-- -->SO Aleksandra Żurawska</span>
</p>
      <p>SR Radosław Florek (del.)</p>
      <p>
<strong>
<!-- -->
          <em>
<!-- --> Protokolant: Violetta Drohomirecka</em>
        </strong>
</p>
      
      <p>po rozpoznaniu w dniu 20 marca 2014r. w Świdnicy</p>
      <p>na rozprawie</p>
      <p>sprawy z wniosku <strong>
<!-- -->
<span class="anon-block">R. B.</span>, <span class="anon-block">E. R.</span>i <span class="anon-block">P. R.</span>
</strong>
</p>
      <p>przy udziale <strong>
<!-- -->
</strong>
<span class="anon-block">(...)</span>
</p>
      <p>o stwierdzenie nabycia własności nieruchomości przez zasiedzenie</p>
      <p>na skutek apelacji wnioskodawców</p>
      <p>od postanowienia Sądu Rejonowego w Kłodzku</p>
      <p>z dnia 28 maja 2013r., sygn. akt I Ns 994/11</p>
      
      <p>
<strong>
<!-- -->postanawia:</strong>
</p>
      
      
        
        <p>I. 
        zmienić zaskarżone postanowienie w ten sposób, że stwierdzić nabycie własności nieruchomości gruntowej, niezabudowanej, składającej się z <span class="anon-block">działki nr (...)</span>, o powierzchni 2,2946 ha, położonej w <span class="anon-block">S.</span>, objętej księgą wieczystą prowadzoną przez Sąd Rejonowy w Kłodzku nr <span class="anon-block">(...)</span>w drodze zasiedzenia przez <span class="anon-block">R. B.</span>, <span class="anon-block">E. R.</span>i <span class="anon-block">L. R.</span>w udziałach po <span class="anon-block">(...)</span>części – z dniem 27 maja 2005r. (pkt I) oraz zasądzić od uczestnika na rzecz wnioskodawców 3.817 zł tytułem kosztów postępowania (pkt II);</p>
      
      
        
        <p>II. 
        zasądzić od uczestnika na rzecz wnioskodawców 2.900 zł kosztów postępowania apelacyjnego.</p>
      
      
      <p>Sygn. akt II Ca 720/13</p>
    </div>
    <div>
      <h2>UZASADNIENIE</h2>
      <p>Zaskarżonym postanowieniem z dnia 28 maja 2013 r., Sąd Rejonowy w pkt I oddalił wniosek <span class="anon-block">R. B.</span>, <span class="anon-block">E. R.</span>i <span class="anon-block">P. R.</span>o stwierdzenie nabycia własności nieruchomości przez zasiedzenie, zaś w pkt II oddalił wniosek uczestnika postępowania <span class="anon-block">(...)</span>o zasądzenie kosztów postępowania.</p>
      <p>Sąd Rejonowy ustalił następujący stan faktyczny:</p>
      <p>Nieruchomość położona w <span class="anon-block">S.</span>przy <span class="anon-block">ul. (...)</span>(poprzednio 39), <span class="anon-block">działka nr (...)</span>o pow. 0,1223 ha, stanowi grunt w użytkowaniu wieczystym (okres użytkowania do 25 marca 2076 r.) zabudowany budynkiem mieszkalnym, a nadto altaną. Właścicielami powyższego budynku oraz altany i użytkownikami wieczystymi gruntu są wnioskodawcy, w udziałach po <span class="anon-block">(...)</span>części, przy czym własność nabyli w drodze dziedziczenia - wnioskodawcy <span class="anon-block">R. B.</span>i <span class="anon-block">E. R.</span>po swych rodzicach, a mianowicie <span class="anon-block">J. R.</span>i <span class="anon-block">W. R.</span>, zaś wnioskodawca <span class="anon-block">P. R.</span>w drodze dziedziczenia po swej matce <span class="anon-block">L. R.</span>, która również była spadkobierczynią swych rodziców, a mianowicie <span class="anon-block">J. R.</span>i <span class="anon-block">W. R.</span>. <span class="anon-block">J. R.</span>zmarł 26 czerwca 1996 r., <span class="anon-block">W. R.</span>zmarła 20 września 1997 r., <span class="anon-block">L. R.</span>zmarła 20 maja 2006 r. Powyższa nieruchomość opisana jest w <span class="anon-block">księdze wieczystej nr (...)</span>, prowadzonej przez Sąd Rejonowy w Kłodzku. Do wyżej opisanej nieruchomości, stanowiącej <span class="anon-block">działkę nr (...)</span>, przylega <span class="anon-block">działka nr (...)</span>, oznaczona jako droga i las o łącznej powierzchni 2,2946 ha (z czego las - <span class="anon-block">(...)</span>- 2,2411 ha, zaś <span class="anon-block">droga (...)</span>ha), opisana w <span class="anon-block">księdze wieczystej nr (...)</span>, prowadzonej przez Sąd Rejonowy w Kłodzku, w treści której w dziale II - „Własność" wpisana jest <span class="anon-block">(...)</span>. Wyżej opisane nieruchomości, oznaczone obecnie jako <span class="anon-block">działka nr (...)</span>i <span class="anon-block">działka nr (...)</span>, tworzyły nieruchomość oznaczoną jako <span class="anon-block">działka nr (...)</span>i stanowiły własność <span class="anon-block">B. Ś.</span>. W dniu 7 stycznia 1957 r. <span class="anon-block">B. Ś.</span>i <span class="anon-block">J. R.</span>, ojciec wnioskodawców <span class="anon-block">R. B.</span>i <span class="anon-block">E. R.</span>oraz dziadek wnioskodawcy <span class="anon-block">P. R.</span>, zawarli umowę, na mocy której <span class="anon-block">B. Ś.</span>oddała <span class="anon-block">J. R.</span>na czas nieoznaczony do używania wyżej opisaną nieruchomość położoną w <span class="anon-block">S.</span>przy <span class="anon-block">ul. (...)</span>, obejmującą - jak wskazano w powyższej umowie <em>
<!-- -->- </em>budynek mieszkalny i ogród oraz park (las) o łącznej powierzchni 2,24 ha, zaś <span class="anon-block">J. R.</span>nieruchomość przedmiotową wziął do używania i zamieszkał w niej wraz z rodziną, a mianowicie wraz z żoną <span class="anon-block">W. R.</span>i dziećmi, tj. wnioskodawczynią oraz <span class="anon-block">L. R.</span>, przy czym od czasu swego urodzenia, tj. od 8 maja 1957 r. w powyższej nieruchomości zamieszkał także wnioskodawca <span class="anon-block">E. R.</span>. Zarówno <span class="anon-block">J. R.</span>, jak i <span class="anon-block">W. R.</span>, do czasu swej śmierci zamieszkiwali nieprzerwanie w powyższej nieruchomości i korzystali zarówno z jej części zabudowanej, jak i niezabudowanej, a w szczególności ogrodu i lasu (określanego również mianem parku), przy czym uprawiali warzywa, owoce i zbierali plony tych upraw, hodowali rośliny ozdobne, dokonywali nowych nasadzeń, w tym w części nieruchomości stanowiącej las (park), wykonywali prace porządkowe na terenie całej wyżej opisanej nieruchomości i ponosili ich koszty, a nadto wykonali na własny koszt ogrodzenie całej powyższej nieruchomości i uzupełniali je, ponieważ części ogrodzenia były przedmiotem kradzieży. W dniu 12 listopada 1969 r. <span class="anon-block">B. T.</span>z d. <span class="anon-block">S.</span>, <span class="anon-block">U. N.</span>z d. <span class="anon-block">S.</span>i <span class="anon-block">R. H.</span>z d. <span class="anon-block">S.</span>złożyły oświadczenie, z treści którego wynika, iż przekazują na własność <span class="anon-block">J. R.</span>należący do nich dom wraz z gruntem położony w <span class="anon-block">S.</span>przy <span class="anon-block">ul. (...)</span>. W dniu 14 czerwca 1972 r. został sporządzony przez <span class="anon-block">(...)</span>w <span class="anon-block">K.</span>wniosek do Państwowego Biura <span class="anon-block">(...)</span>w <span class="anon-block">K.</span>o założenie księgi wieczystej dla wyżej opisanej nieruchomości, tj. położonej w <span class="anon-block">S.</span>przy <span class="anon-block">ul. (...)</span>o powierzchni 2,24 ha, <span class="anon-block">działka nr (...)</span>- i wpisanie prawa jej własności na rzecz Skarbu Państwa -<span class="anon-block">(...)</span>w <span class="anon-block">S.</span>, przy czym w uzasadnieniu powyższego wniosku wskazano, że nieruchomość ta przeszła na rzecz Skarbu Państwa na mocy <a href="http://isap.sejm.gov.pl/DetailsServlet?id=WDU19610320159" title="Ustawa z dnia 14 lipca 1961 r. o gospodarce terenami w miastach i osiedlach - Dz. U. z 1961 r. Nr 32, poz. 159 (art. 38)">art. 38 ustawy z dnia 14 lipca 1961 r. o gospodarce terenami w miastach i osiedlach</a> (t.j. Dz. U. z 1969 r. Nr 22, poz.159), bowiem była własnością <span class="anon-block">B. Ś.</span>, zaś w dniu 28 marca 1957 r. utraciła ona obywatelstwo polskie w związku z wyjazdem z Polski. Powyższy wniosek został uwzględniony i dla wyżej opisanej nieruchomości (<span class="anon-block">działka nr (...)</span>o powierzchni 2,24 ha, położona w <span class="anon-block">S.</span>przy <span class="anon-block">ul. (...)</span>) została założona <span class="anon-block">księga wieczysta nr (...)</span>. <span class="anon-block">(...)</span>w <span class="anon-block">K.</span>pismem z datą 25 września 1972 r. poinformowało <span class="anon-block">J. R.</span>(odpowiadając na jego pismo z datą 14 września 1972 r.), że nieruchomość położona w <span class="anon-block">(...)</span>przy <span class="anon-block">ul. (...)</span>, dla której w Państwowym Biurze <span class="anon-block">(...)</span>w <span class="anon-block">K.</span>jest prowadzona <span class="anon-block">księga wieczysta nr (...)</span>, stanowi własność Państwa, natomiast umowa z dnia 7 stycznia 1957 r. zawarta pomiędzy <span class="anon-block">B. S.</span>i <span class="anon-block">J. R.</span>nie stanowi dokumentu prawnego stwierdzającego nabycie prawa własności powyższej nieruchomości przez <span class="anon-block">J. R.</span>, wobec czego ma on obowiązek uiszczania czynszu od chwili formalnego przejęcia budynku przez <span class="anon-block">Zakład (...)</span>w <span class="anon-block">S.</span>, zaś nakłady poczynione przez <span class="anon-block">J. R.</span>w związku z dotychczasowym użytkowaniem budynku będą rozliczone przez <span class="anon-block">Zakład (...)</span>w <span class="anon-block">S.</span>. W piśmie powyższym zawarta została również informacja, zgodnie z którą w wypadku wytypowania przez <span class="anon-block">(...)</span>w <span class="anon-block">S.</span>budynku do sprzedaży <span class="anon-block">J. R.</span>, jako najemca, będzie mógł ubiegać się o nabycie lokalu mieszkalnego w powyższym budynku względnie całej nieruchomości. W piśmie z datą 11 listopada 1974 r. <span class="anon-block">J. R.</span>zwrócił się do Naczelnika <span class="anon-block">(...)</span>
<span class="anon-block">S.</span>o sprzedaż powyższej nieruchomości położonej w<span class="anon-block">S.</span>przy <span class="anon-block">ul. (...)</span>, <span class="anon-block">działka nr (...)</span>, o powierzchni 2,24 ha. Naczelnik <span class="anon-block">(...)</span>
<span class="anon-block">S.</span>w piśmie z datą 4 listopada 1975, r. wezwał <span class="anon-block">J. R.</span>do zapłaty długu w kwocie 34.571 zł z tytułu czynszu najmu lokalu mieszkalnego położonego w budynku przy <span class="anon-block">ul. (...)</span>w <span class="anon-block">S.</span>- w terminie 14 dni od doręczenia wezwania. Dnia 24 listopada 1975 r. do Sądu Rejonowego w Kłodzku wpłynął pozew, opatrzony datą 20 listopada 1975 r., w sprawie z powództwa Naczelnika <span class="anon-block">(...)</span>
<span class="anon-block">S.</span>, reprezentującego Skarb Państwa na obszarze <span class="anon-block">(...)</span>przeciwko <span class="anon-block">J. R.</span>o opróżnienie lokalu mieszkalnego i wydanie nieruchomości, a w szczególności o nakazanie pozwanemu wraz ze wszystkimi osobami jego prawa reprezentującymi opróżnienia lokalu mieszkalnego zajmowanego przez niego w budynku stanowiącym własność powoda, położonym przy <span class="anon-block">ul. (...)</span>w <span class="anon-block">S.</span>, wraz z przyległą do tego budynku działką gruntu (użytkowaną przez pozwanego w części jako ogród, w części jako park leśny) o powierzchni 2,24 ha i wydanie tego budynku wraz z wymienioną działką powodowi. Powyższa sprawa została zarejestrowana w Sądzie Rejonowym w Kłodzku pod sygn. akt I C 2166/75, zaś w dniu 3 marca 1976 r. doręczono pozwanemu odpis pozwu. W dniu 17 marca 1977 r. postępowanie zainicjowane przez powyższy pozew zostało przez Sąd Rejonowy w Kłodzku umorzone na skutek cofnięcia pozwu (sygn. akt I C 480/77). Na skutek prac prowadzonych w roku 1975 doszło do podziału wyżej opisanej <span class="anon-block">działki nr (...)</span>(o powierzchni 2,24 ha) na dwie i wyodrębniono zabudowaną <span class="anon-block">działkę nr (...)</span>o powierzchni 0,1251 ha i niezabudowaną <span class="anon-block">działkę nr (...)</span>o powierzchni 2,1149 ha, z których każda stanowiła własność Skarbu Państwa. Dla nieruchomości oznaczonej jako <span class="anon-block">działka zabudowana numer (...)</span>o powierzchni 0,1251 ha została utworzona <span class="anon-block">księga wieczysta nr (...)</span>, prowadzona przez Państwowe Biuro <span class="anon-block">(...)</span>w <span class="anon-block">K.</span>, w której w dniu 15 sierpnia 1975 r. w dziale II wpisano Skarb Państwa. Na mocy umowy zawartej dnia 25 marca 1977 r. <span class="anon-block">J. R.</span>i <span class="anon-block">W. R.</span>nabyli od Skarbu Państwa własność budynku mieszkalnego oraz altany położonych w <span class="anon-block">S.</span>przy <span class="anon-block">ul. (...)</span>i prawo wieczystego użytkowania gruntu o powierzchni 0,1251 ha (1251 m<sup>
<!-- --> 2</sup>), <span class="anon-block">działka nr (...)</span>, objętych <span class="anon-block">księgą wieczystą nr (...)</span>, prowadzoną przez Państwowe Biuro <span class="anon-block">(...)</span>w <span class="anon-block">K.</span>. Na okres od 1 stycznia 1995 r. do 31 grudnia 2004 r. został sporządzony uproszczony plan urządzenia lasu obejmujący nieruchomość oznaczoną aktualnie jako <span class="anon-block">działka nr (...)</span>(droga i las o łącznej powierzchni 2,2946 ha, z czego las - <span class="anon-block">(...)</span>- 2,2411 ha, zaś <span class="anon-block">droga (...)</span>ha), opisaną w <span class="anon-block">księdze wieczystej nr (...)</span>, prowadzonej przez Sąd Rejonowy w Kłodzku, w treści której w dziale II - „Własność" wpisana jest <span class="anon-block">(...)</span>i znajduje się on w posiadaniu uczestniczki. Na okres od 1 listopada 2007 r. do 31 października 2017 r. została sporządzona inwentaryzacja lasów obejmująca las będący częścią wyżej opisanej <span class="anon-block">działki nr (...)</span>i znajduje się ona w posiadaniu uczestniczki. Po śmierci <span class="anon-block">J. R.</span>, a następnie <span class="anon-block">W. R.</span>- z nieruchomości powyższej, oznaczonej aktualnie jako <span class="anon-block">działka nr (...)</span>, korzystała wnioskodawczyni oraz druga z córek <span class="anon-block">J. R.</span>i <span class="anon-block">W. R.</span>, <span class="anon-block">L. R.</span>(do czasu swej śmierci, tj. 20 maja 2006 r.). Od czasu śmierci swych rodziców wnioskodawczyni oraz <span class="anon-block">L. R.</span>podejmowały również działania mające na celu wykonanie niezbędnych prac porządkowych dotyczących drzewostanu na terenie wyżej opisanej nieruchomości, oznaczonej aktualnie jako <span class="anon-block">działka nr (...)</span>, a w szczególności takich, jak usuwanie drzew uszkodzonych, suchych, angażując w tym celu pracowników i ponosiły koszty powyższych prac. Wnioskodawca <span class="anon-block">E. R.</span>opuścił powyższą nieruchomość i zamieszkuje w miejscowości <span class="anon-block">P.</span>w pobliżu <span class="anon-block">K.</span>, w związku z czym jedynie sporadycznie brał udział w powyższych pracach. Od czasu śmierci rodziców wnioskodawczyni wyżej opisana nieruchomość, oznaczona aktualnie jako <span class="anon-block">działka nr (...)</span>, jest ogrodzona jedynie częściowo, bowiem z uwagi na swą sytuację materialną wnioskodawczyni oraz jej siostra <span class="anon-block">L. R.</span>nie były w stanie ponosić kosztów uzupełniania powyższego ogrodzenia.</p>
      <p>Rozważając tak ustalony stan faktyczny, Sąd Rejonowy stanął na stanowisku, iż wniosek nie zasługiwał na uwzględnienie. Sąd wskazując na treść <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 172;art. 172 § 1)">art. 172 § 1 k.c.</a> przyjął, iż warunkiem koniecznym i przesłanką naczelną jest posiadanie samoistne nieruchomości, a takiego charakteru, w jego ocenie, nie miało posiadanie nieruchomości, której dotyczy wniosek, najpierw przez rodziców <span class="anon-block">R. B.</span>, <span class="anon-block">L. R.</span>i <span class="anon-block">E. R.</span>, następnie przez ich następców prawnych. Z zebranego w sprawie materiału dowodowego wynika, że w chwili nabycia posiadania nieruchomości opisanej we wniosku, oznaczonej aktualnie jako <span class="anon-block">działka nr (...)</span>, <span class="anon-block">J. R.</span>miał świadomość, iż następuje to na mocy umowy zawartej w dniu 7 stycznia 1957 r. z <span class="anon-block">B. S.</span>, a więc, w opinii Sądu, umowy użyczenia, w efekcie czego doszło wprawdzie do nabycia przez <span class="anon-block">J. R.</span>posiadania powyższej nieruchomości, ale posiadania zależnego. Wprawdzie w dniu 12 listopada 1969 r. zostało złożone przez <span class="anon-block">B. T.</span>z d. <span class="anon-block">S.</span>, <span class="anon-block">U. N.</span>z d. <span class="anon-block">S.</span>i <span class="anon-block">R. H.</span>z d. <span class="anon-block">S.</span>oświadczenie, z treści którego wynika, iż przekazują na własność <span class="anon-block">J. R.</span>należący do nich dom wraz z gruntem położony w <span class="anon-block">S.</span>przy <span class="anon-block">ul. (...)</span>, to jednak już pismem z datą 25 września 1972 r. <span class="anon-block">(...)</span>w <span class="anon-block">K.</span>poinformowało <span class="anon-block">J. R.</span>(odpowiadając na jego pismo z datą 14 września 1972 r.), że nieruchomość położona w <span class="anon-block">S.</span>przy <span class="anon-block">ul. (...)</span>, dla której w Państwowym Biurze <span class="anon-block">(...)</span>w <span class="anon-block">K.</span>jest prowadzona <span class="anon-block">księga wieczysta nr (...)</span>, stanowi własność Państwa, bowiem poprzednia jej właścicielka, <span class="anon-block">B. Ś.</span>, w dniu 28 marca 1957 r. utraciła obywatelstwo polskie w związku z wyjazdem z Polski na pobyt stały do Niemieckiej Republiki Federalnej, w związku z czym nieruchomość ta przeszła z mocy prawa (<a href="http://isap.sejm.gov.pl/DetailsServlet?id=WDU19610320159" title="Ustawa z dnia 14 lipca 1961 r. o gospodarce terenami w miastach i osiedlach - Dz. U. z 1961 r. Nr 32, poz. 159 (art. 38;art. 38 ust. 3)">art. 38 ust. 3 ustawy z dnia 14 lipca 1961 r. o gospodarce terenami w miastach i osiedlach</a> (t.j. Dz. U. z 1969 r. Nr 22, poz.159) na własność Państwa, natomiast umowa z dnia 7 stycznia 1957 r. zawarta pomiędzy <span class="anon-block">B. S.</span>i <span class="anon-block">J. R.</span>nie stanowi dokumentu prawnego stwierdzającego nabycie prawa własności powyższej nieruchomości przez <span class="anon-block">J. R.</span>, wobec czego ma obowiązek uiszczania czynszu od chwili formalnego przejęcia budynku przez <span class="anon-block">Zakład (...)</span>w <span class="anon-block">S.</span>, zaś nakłady poczynione przez <span class="anon-block">J. R.</span>w związku z dotychczasowym użytkowaniem budynku będą rozliczone przez <span class="anon-block">Zakład (...)</span>w <span class="anon-block">S.</span>. W piśmie powyższym zawarta została również informacja, zgodnie z którą w wypadku wytypowania przez <span class="anon-block">(...)</span>w <span class="anon-block">S.</span>budynku do sprzedaży <span class="anon-block">J. R.</span>, jako najemca, będzie mógł ubiegać się o nabycie lokalu mieszkalnego w powyższym budynku względnie całej nieruchomości. W świetle powyższego, a także dalszych działań podejmowanych zarówno przez <span class="anon-block">J. R.</span>, nie sposób było przyjąć, w ocenie Sądu Rejonowego, że posiadanie nieruchomości opisanej we wniosku przez <span class="anon-block">J. R.</span>, a następnie jego następców prawnych było posiadaniem samoistnym, przy czym celowym wydaje się w tym miejscu również zaznaczyć, że nie było to posiadanie uzyskane w dobrej wierze. Również po nabyciu - na mocy umowy zawartej dnia 25 marca 1977 r. - od Skarbu Państwa własności budynku mieszkalnego oraz altany położonych w <span class="anon-block">S.</span>przy <span class="anon-block">ul. (...)</span>i prawa wieczystego użytkowania gruntu o powierzchni 0,1251 ha (1251 m<sup>
<!-- --> 2</sup>), <span class="anon-block">działka nr (...)</span>, objętych <span class="anon-block">księgą wieczystą nr (...)</span>, prowadzoną przez Państwowe Biuro <span class="anon-block">(...)</span>w <span class="anon-block">K.</span>, <span class="anon-block">J. R.</span>i <span class="anon-block">W. R.</span>nie byli, zdaniem Sądu, samoistnymi posiadaczami nieruchomości opisanej we wniosku oznaczonej aktualnie jako <span class="anon-block">działka nr (...)</span>. Wprawdzie właściciele nieruchomości, której dotyczy wniosek (oznaczonej aktualnie jako <span class="anon-block">działka nr (...)</span>), a mianowicie Skarb Państwa, a następnie <span class="anon-block">(...)</span>, jedynie sporadycznie manifestowali służące im prawo własności do powyższej nieruchomości, to jednak jego przejawem jest niewątpliwie wykonywanie przez <span class="anon-block">(...)</span>, uczestniczkę, ciążących na niej obowiązków, a wynikających z <a href="http://isap.sejm.gov.pl/DetailsServlet?id=WDU19911010444" title="Ustawa z dnia 28 września 1991 r. o lasach - Dz. U. z 1991 r. Nr 101, poz. 444 ()">ustawy z dnia 28 września 1991 r. o lasach</a> (t.j. Dz. U. z 2011 r.; Nr 12. poz. 59 ze zm.) a w szczególności art. 7 ust. 1 cytowanej ustawy, z treści którego wynika trwale zrównoważoną gospodarkę leśną prowadzi się według planu urządzenia lasu lub uproszczonego planu urządzenia lasu z uwzględnieniem celów szczegółowo określonych w punktach 1-5 art. 7 ust. 1 cytowanej ustawy. Sąd miał na względnie, iż na okres od 1 stycznia 1995 r. do 31 grudnia 2004 r. został sporządzony uproszczony plan urządzenia lasu obejmujący nieruchomość oznaczoną aktualnie jako <span class="anon-block">działka nr (...)</span>(droga i las o łącznej powierzchni 2,2946 ha, z czego las - <span class="anon-block">(...)</span>- 2,2411 ha, zaś <span class="anon-block">droga (...)</span>ha), opisaną w <span class="anon-block">księdze wieczystej nr (...)</span>, prowadzonej przez Sąd Rejonowy w Kłodzku, w treści której w dziale II - „Własność" wpisana jest <span class="anon-block">(...)</span>i znajduje się on w posiadaniu uczestniczki. Również na okres od 1 listopada 2007 r. do 31 października 2017 r. została sporządzona inwentaryzacja lasów obejmująca las będący częścią wyżej opisanej <span class="anon-block">działki nr (...)</span>i znajduje się ona w posiadaniu uczestniczki. Sąd Rejonowy przytoczył i podzielił stanowisko Sądu Najwyższego wyrażone w uzasadnieniu postanowienia z dnia 20 września 2012 r., (sygn. akt IV CSK 41/12), zgodnie z którym przy ocenie charakteru posiadania trzeba mieć na uwadze, że ponieważ zasiedzenie jest bardzo daleko idącym odstępstwem od zasady nienaruszalności prawa własności, wszelkie wątpliwości powinny być tłumaczone na korzyść ochrony własności. Dla tej oceny ma istotne znaczenie czy posiadacz objął rzecz w posiadanie z woli właściciela i na zasadach przez niego określonych, czy też niezależnie od woli właściciela, lub nawet wbrew jego woli czy świadomości. Objęcie rzeczy w posiadanie za zgodą właściciela i to, co wymaga podkreślenia, nawet tylko dorozumianą oraz posiadanie jej w zakresie przez właściciela tolerowanym, świadczy z reguły o posiadaniu zależnym, choćby posiadacza z właścicielem nie łączył żaden stosunek prawny. W razie zmiany posiadania zależnego na samoistne, ciężar dowodu, że zmiana taka nastąpiła spoczywa na posiadaczu i w takiej sytuacji nie korzysta on z domniemania przewidzianego w <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 339)">art. 339 k.c.</a> Również samo istnienie posiadania samoistnego powinno być na zasadach ogólnych (<a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 6)">art. 6 k.c.</a>) wykazane przez wnioskodawcę, z tym tylko, że wówczas korzysta on z domniemania prawnego przewidzianego w powyższym przepisie. Zdaniem Sądu, w świetle zebranego w sprawie materiału dowodowego należało przyjąć, że posiadanie nieruchomości, której dotyczy wniosek (oznaczonej aktualnie jako <span class="anon-block">działka nr (...)</span>) przez <span class="anon-block">J. R.</span>i <span class="anon-block">W. R.</span>, a następnie przez ich następców prawnych, a w szczególności <span class="anon-block">R. B.</span>i <span class="anon-block">L. R.</span>było posiadaniem zależnym, tolerowanym przez właściciela - Skarb Państwa, a następnie <span class="anon-block">(...)</span>(po utracie prawa własności przez <span class="anon-block">B. Ś.</span>(wcześniejszą właścicielkę przedmiotowej nieruchomości). Wnioskodawcy nie wykazali, że nastąpiła zmiana posiadania zależnego nieruchomości, której dotyczy wniosek, na jej posiadanie samoistne. W ocenie Sądu, w oparciu o zebrany w sprawie materiał dowodowy nie można było również przyjąć, że zaistniały okoliczności świadczące o wyzbyciu się przez właściciela uprawnień właścicielskich. Reasumując - w świetle zgromadzonych w sprawie dowodów należy przyjąć, iż nie zostały spełnione przesłanki, które pozwalałyby na uwzględnienie wniosku, bowiem posiadanie nieruchomości, której dotyczy wniosek nie miało charakteru samoistnego jej posiadania^ przy czym, jak już wyżej wskazano, przy ocenie charakteru posiadania trzeba mieć na uwadze, że ponieważ zasiedzenie jest bardzo daleko idącym odstępstwem od zasady nienaruszalności prawa własności, wszelkie wątpliwości powinny być tłumaczone na korzyść ochrony własności.</p>
      <p>O kosztach postępowania Sąd orzekł w oparciu o <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 520)">art. 520 k.p.c.</a>, przy czym oddalił żądanie uczestnika o zasądzenia kosztów postępowania, przyjmując, iż zgodnie z brzmieniem <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 520 § 1)">§ 1</a> cytowanego przepisu każdy z uczestników ponosi koszty postępowania związane ze swym udziałem w sprawie i nie zachodzą okoliczności opisane w <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (§ 2;§ 3;art. 520)">§ 2 i § 3 art. 520 k.p.c.</a>
</p>
      <p>W apelacji od powyższego postanowienia, wnioskodawcy zaskarżając go w części dotyczącej pkt I, zarzucili mu:</p>
      <dl>
<dt>−</dt>
<dd>
          <p>naruszenie prawa materialnego, tj. <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 172)">art. 172 kc</a> i <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 336)">336 kc</a> poprzez nieuwzględnienie, że wnioskodawcy spełnili ustawowe przesłanki do nabycia własności przez zasiedzenie, jako posiadacze samoistni, i że fakt ten zaistniał z mocy obowiązującego prawa w dniu 27 maja 2005 r.,</p>
        </dd>
<dt>−</dt>
<dd>
          <p>naruszenie prawa materialnego, tj. <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 172)">art. 172 kc</a> i <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 336)">336 kc</a> poprzez nieznajdujące uzasadnienia w zebranym w sprawie materiale dowodowym stwierdzenie, że poprzednicy wnioskodawców jak i sami wnioskodawcy byli posiadaczami samoistnymi spornej nieruchomości, lecz jedynie użytkownikami,</p>
        </dd>
<dt>−</dt>
<dd>
          <p>naruszenie prawa procesowego mające istotny wpływ na wynik sprawy, tj. <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 233;art. 233 § 1)">art. 233 § 1 kpc</a> poprzez niezasadne przyjęcie, że sporządzenie na zlecenie uczestnika uproszczonych planów urządzenia lasu za okres 1 stycznia 1995 r., do 31 grudnia 2004 r. obejmujący również sporną działkę oraz za okres od 1 listopada 2007 r. do 31 października 2017 r., inwentaryzacji lasów obejmującą las będący częścią spornej działki świadczy o braku posiadania samoistnego przez wnioskodawców,</p>
        </dd>
<dt>−</dt>
<dd>
          <p>naruszenie prawa procesowego mające istotny wpływ na wynik sprawy tj. <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 328;art. 328 § 2)">art. 328 § 2 kpc</a> poprzez oparcie postanowienia również na ustaleniach dowodowych dotyczących okresu czasu, jaki nastąpił już po zaistnieniu z mocy prawa zasiedzenia tj. po 27 maja 2005 r.,</p>
        </dd>
<dt>−</dt>
<dd>
          <p>naruszenie prawa procesowego mające istotny wpływ na wynik sprawy, tj. <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 233;art. 233 § 1)">art. 233 § 1 kpc</a>, <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 234)">234 kpc</a> oraz <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 328;art. 328 § 2)">328 § 2 kpc</a> poprzez zbagatelizowanie a tym samym nie uznanie bezspornych walorów dowodowych zeznań przesłuchanych w sprawie świadków, albowiem tak dokonana ocena ma cechy dowolności i nie może być uznana za mieszczącą się w ramach gwarantowanych przez zasadę swobodnej oceny dowodów,</p>
        </dd>
<dt>−</dt>
<dd>
          <p>naruszenie prawa procesowego mające istotny wpływ na wynik sprawy, tj. <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 233;art. 233 § 1)">art. 233 § 1 kpc</a> poprzez niezasadne pominięcie w swoich ocenach faktu rzeczywistego sprawowania przez wnioskodawców władztwa nad sporną działką polegającego na ogrodzeniu nieruchomości mimo dewastacji dokonywanej przez okolicznych mieszkańców, utrzymywaniu na działce ogrodu, sadu, drzew i krzewów ozdobnych, usuwaniu wiatrołomów, koszeniu trwa i chwastów itp., przy jednoczesnym braku jakichkolwiek dowodów na realne działanie uczestnika w zakresie sprawowania piczy i władztwa nad działką, co stanowi przekroczenie zasady swobodnej oceny dowodów,</p>
        </dd>
<dt>−</dt>
<dd>
          <p>naruszenie prawa procesowego mające istotny wpływ na wynik sprawy, tj. <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 233;art. 233 § 1)">art. 233 § 1 kpc</a> poprzez błędne nadanie poglądowi Sądu Najwyższego wyrażonemu w postanowieniu o sygn. IV CSK 41/12 rangi dowodu przesądzającego w każdej sprawie niezależnie od jej stanu faktycznego, decydującego znaczenia przy ocenie istnienia lub niesamoistnego posiadania co stanowi przekroczenie zasady swobodnej oceny dowodów</p>
        </dd>
<dt>−</dt>
<dd>
          <p>naruszenie prawa procesowego mające istotny wpływ na wynik sprawy, tj. <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 162)">art. 162 kpc</a> poprzez dopuszczenie dowodów zgłoszonych przez uczestnika z naruszeniem zasad prekluzji dowodowej, co zostało zarzucone sądowi przez wnioskodawców i przyjęcie tych dowodów mimo, nie wykonania przez uczestnika wezwania do sprecyzowania i uwiarygodnienia oraz uzupełnienia ich w zakresie uproszczonego planu urządzeni lasu oraz jego inwentaryzacji.</p>
        </dd>
</dl>
      <p>Mając na uwadze powyższe zarzuty, wnioskodawcy wnieśli o zmianę zaskarżonego postanowienia poprzez orzeczenie, że nabyli własność przez zasiedzenie w dniu 27 maja 2005 r. nieruchomość stanowiącą <span class="anon-block">działkę nr (...)</span> obręb <span class="anon-block">S.</span> o pow. 2,2946 ha opisaną w <span class="anon-block">księdze wieczystej (...)</span>.</p>
      <p>
<strong>
<!-- --> Sąd Okręgowy zważył:</strong>
</p>
      <p>Apelacja jest uzasadniona. Sąd Okręgowy rozpoznając niniejszą sprawę wziął pod uwagę okoliczności faktyczne wskazane w uzasadnieniu zaskarżonego postanowienia, ponadto po przeprowadzeniu uzupełniającego postępowania dowodowego, ustalił co następuje:</p>
      <p>
<span class="anon-block">J. R.</span>z tytułu posiadania spornej nieruchomości płacił podatek gruntowy, był on także zobowiązywany przez <span class="anon-block">(...)</span>do dokonywania nasadzeń drzew oraz usunięcia drzew chorych oraz suchych i prace te wykonywał na własny koszt. Był on także wzywany do uiszczenia czynszu <span class="underline">
<!-- -->z tytułu użytkowania budynku mieszkalnego</span>, jednakże w licznych pismach kierowanych do ówczesnych władz odmawiał jego płacenia, gdyż uważał się on za właściciela całej nieruchomości. Powodem wniesienia przeciwko <span class="anon-block">J. R.</span>pozwu o opróżnienie mieszkania i wydanie całej nieruchomości był właśnie fakt nieuiszczania przez niego czynszu. Zarówno <span class="anon-block">J. R.</span>jak i jego następcy prawni nigdy nie byli wzywani przez właścicieli <span class="anon-block">działki nr (...)</span>do uiszczenia czynszu dzierżawnego za korzystanie z tejże działki, nigdy też pomiędzy kolejnymi właścicielami gruntu jak i <span class="anon-block">J. R.</span>czy też jego następcami prawnymi nie doszło do zawarcia umowy dzierżawy przedmiotowej działki. Wręcz przeciwnie <span class="anon-block">J. R.</span>w kilku pismach zwracał się z prośbą do ówczesnych władz o wykup tejże nieruchomości bądź o przyznanie mu jej na własność w inny sposób. Nigdy / oprócz wymienionej sprawy o opróżnienie lokalu / ani <span class="anon-block">J. R.</span>, ani jego spadkobiercy nie byli wzywani przez właścicieli do wydania spornej działki. <span class="anon-block">E. R.</span>mieszkał w przedmiotowej nieruchomości do czasu, gdy się ożenił, tj. do 1991r, zaś <span class="anon-block">L. R.</span>mieszkała tam do 2000r, kiedy to zmuszona była się przeprowadzić gdzie indziej, a to z uwagi na chorobę jej syna. Zarówno <span class="anon-block">E. R.</span>jak i <span class="anon-block">L. R.</span>/ gdy jeszcze żyła / cały czas bywali na tejże posesji, pomagali w różnych pracach swej siostrze <span class="anon-block">R. B.</span>, nigdy też w żaden sposób nie wyzbyli się posiadania gruntu. Zamiarem <span class="anon-block">L. R.</span>było, by kiedyś wrócić do jej rodzinnego domu. Dawna <span class="anon-block">działka nr (...)</span>została określona jako <span class="anon-block">działka nr (...)</span>. Następnie w 1975r na skutek zmian gruntowych w miejsce tejże działki wpisano dwie nieruchomości <span class="anon-block">(...)</span>i <span class="anon-block">(...)</span>. W 1977r w wyniku scalenia gruntów <span class="anon-block">działka nr (...)</span>została określona jako <span class="anon-block">działka nr (...)</span>, następnie na skutek odnowienia operatu ewidencji gruntów w 1999r działkę tę oznaczono nowym numerem geodezyjnym- <span class="anon-block">(...)</span>, który obowiązuje obecnie. Na podstawie decyzji <span class="anon-block">(...)</span>z dnia 9 czerwca 1992r ówczesna <span class="anon-block">działka nr (...)</span>została skomunalizowana i jej właścicielem z mocy prawa stała się z dniem 27 maja 1990r <span class="anon-block">(...)</span>.</p>
      <p>Mając na uwadze tak uzupełniony stan faktyczny Sąd Okręgowy uznał, że nie można podzielić zapatrywania Sądu Rejonowego, iż posiadanie <span class="anon-block">J. R.</span>oraz jego następców prawnych miało charakter posiadania zależnego. Należy bowiem pamiętać, że pismem z dnia 12 listopada 1969r / k. 24 / dotychczasowi właściciele nieruchomości przekazali ją na „własność” <span class="anon-block">J. R.</span>. Choć więc z różnych względów do przeniesienia własności nie doszło, należało przyjąć, iż z tą datą posiadanie <span class="anon-block">J. R.</span>nabrało charakteru posiadania samoistnego. W myśl <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 336)">art. 336 kc</a> posiadaczem samoistnym rzeczy jest ten, kto nią faktycznie włada jak właściciel. Zgodnie z ukształtowanym stanowiskiem doktryny i orzecznictwem sądów posiadacz samoistny włada rzeczą w takim samym zakresie jak właściciel, z zamiarem władania dla siebie. Przyjmuje się też, że wola posiadania rzeczy powinna być manifestowana na zewnątrz, chodzi tu więc o jawny dla otoczenia, niedwuznaczny zamiar. Zdaniem Sądu Okręgowego zarówno posiadanie <span class="anon-block">J. R.</span>jak i jego spadkobierców miało właśnie taki charakter. <span class="anon-block">J. R.</span>płacił z tytułu użytkowania tej nieruchomości podatki, otrzymywał z nadleśnictwa decyzje zobowiązujące go do wykonywania nasadzeń drzew na spornej działce, był też zobowiązywany do usunięcia drzew chorych i zeschniętych i prace te wykonywał, nie pytając prawnych właścicieli o zgodę, a czynił to na swój koszt. Nigdy też ani on, ani jego dzieci nie zawarły umowy dzierżawy czy też innej umowy, która spowodowałaby zmianę charakteru ich posiadania. Wręcz przeciwnie <span class="anon-block">J. R.</span>odmawiał płacenia czynszu za użytkowanie budynku mieszkalnego /właściciele bowiem nigdy nie domagali się czynszu dzierżawnego za nieruchomość leśną /, a fakt ten stał się przyczyną do wniesienia przeciwko niemu w 1975r pozwu o opróżnienie lokalu i wydanie nieruchomości /k. 119 i nast. /. Sprawa ta jednak została umorzona z uwagi na cofnięcie pozwu przez stronę powodową. Skoro zaś cofnięty pozew nie wywołuje skutków prawnych / <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 203;art. 203 § 2)">art. 203 § 2 kpc</a> /, nie można też uznać, by z tą chwilą nastąpiła przerwa biegu zasiedzenia. Innych zaś żądań o wydanie nieruchomości ze strony kolejnych właścicieli nie było. W ocenie Sądu Okręgowego z zebranego materiału dowodowego wynika również wyraźnie wola <span class="anon-block">J. R.</span>posiadania tejże nieruchomości jak właściciel. Wyrażał tę wolę poprzez zachowanie się jak właściciel i podejmowanie wszelkich czynności właścicielskich, ale także manifestował ją w licznych pismach, w których stwierdzał, że nie będzie płacił czynszu ani innych opłat, gdyż uważa on się za właściciela nieruchomości, ponosi wszelkie koszty jej utrzymania oraz przeprowadza wszelkie niezbędne remonty i inne prace / k. 111, 112, 128, 129, 130/ . Dla przykładu można przytoczyć pismo <span class="anon-block">J. R.</span>do ówczesnego Ministerstwa <span class="anon-block">(...)</span>w <span class="anon-block">W.</span>z dnia 30 grudnia 1975r /k. 128 i nast./, w którym stwierdził on, że nie podpisywał żadnej umowy najmu, ponadto wskazał wręcz: „Jestem więc od 1957r samoistnym posiadaczem w dobrej wierze wymienionej nieruchomości, zainwestowałem i prowadzę sad i ogród, płacę wszelkie podatki, jak również, gdy to było obowiązkowe wykonywałem obowiązkowe dostawy rolne, zasadziłem las”. Również przedstawiciele ówczesnego właściciela czyli Skarbu Państwa w licznych pismach potwierdzali niejako samoistność posiadania <span class="anon-block">J. R.</span>. Np. w pozwie o opróżnienie lokalu i wydanie nieruchomości / k. 121 /Naczelnik <span class="anon-block">(...)</span>stwierdził, że <span class="anon-block">J. R.</span>odmówił podpisania umowy najmu nieruchomości, ponadto wskazał, że zachowanie pozwanego / <span class="anon-block">J. R.</span>/ świadczy o tym, iż nie zamierza on regulować jakichkolwiek należności za zajmowany lokal ani płacić czynszu na bieżąco. Z kolei w piśmie z dnia 15 grudnia 1975r / k. 122 / Urząd <span class="anon-block">(...)</span>stwierdził, że <span class="anon-block">J. R.</span>od 1972r jest użytkownikiem budynku i gruntu oraz, że ponosi on wszelkie koszty związane z remontami, eksploatacją i opłacaniem podatków. Co prawda <span class="anon-block">J. R.</span>występował do właściciela gruntu o jego wykup, jednakże fakt ten – w ocenie Sądu Okręgowego- nie pozbawił jego posiadania przymiotu samoistności. W tej kwestii wypowiedział się zresztą Sąd Najwyższy, stwierdzając, iż samoistny posiadacz zwracający się do właściciela z ofertą nabycia własności, nie pozbawia swego posiadania charakteru samoistności, chyba, że z innych okoliczności wynika, iż rezygnuje on z samodzielnego i niezależnego od woli innej osoby władania rzeczą / postanow. SN z 11.10. 1012r, III CSK 316/11, LEX nr 1232468 /. Żadne jednak inne okoliczności w przedmiotowej sprawie nie wystąpiły, stąd też w dalszym ciągu należało traktować <span class="anon-block">J. R.</span>jako samoistnego posiadacza spornej działki. Taki sam charakter miało również posiadanie spadkobierców <span class="anon-block">J. R.</span>. Zgodnie z poglądem wyrażonym przez Sąd Najwyższy w postanowieniu z dnia 26 kwietnia 2013r / II CSK 445/12, LEX nr 1347836 / spadkobiercy wchodzą wskutek dziedziczenia w sytuację prawną spadkodawcy związaną z posiadaniem rzeczy, a zaliczenie posiadania rzeczy przez poprzednika prawnego, na podstawie <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 176;art. 176 § 1;art. 176 § 2)">art. 176 § 1 i 2 kc</a> powinno nastąpić na rzecz każdego ze spadkobierców, ale tylko w granicach nabytego udziału w spadku. Do zastosowania tych skutków nie jest przy tym konieczne dokonanie przez spadkobierców posiadacza szczególnych czynności. O ile jednak jeden ze spadkobierców wyzułby z posiadania rzeczy pozostałych spadkobierców- co wymagałoby jednak jawnej manifestacji takiego zamiaru- względnie rzecz została porzucona przez pozostałych spadkobierców, to termin zasiedzenia całej rzeczy należałoby liczyć najwcześniej od chwili otwarcia spadku. W uzasadnieniu tegoż postanowienia Sąd Najwyższy powołał się również na inne swe orzeczenia, z których wynika, że posiadaczem nieruchomości jest nie tylko ten, kto efektywnie wykonuje nad nią władztwo, lecz również ten, kto ma tylko możliwość tego władztwa, choćby z tej możliwości nie korzystał. Ponadto posiadanie rzeczy może polegać także na korzystaniu z niej w ograniczonym fizycznie zakresie. Mając na względzie te uwagi, należy stwierdzić, że w niniejszej sprawie począwszy od 12 listopada 1969r <span class="anon-block">J. R.</span>był posiadaczem samoistnym spornej nieruchomości. Po jego śmierci, czyli od 26 czerwca 1996r samoistne posiadanie przejęła żona- <span class="anon-block">W. R.</span>i ich dzieci <span class="anon-block">L. R.</span>, <span class="anon-block">R. B.</span>i <span class="anon-block">E. R.</span>, a następnie po śmierci matki, tj. od dnia 20 września 1997r -wymienione już wyżej dzieci. Co prawda <span class="anon-block">E. R.</span>i <span class="anon-block">L. R.</span>wyprowadzili się z domu rodzinnego / <span class="anon-block">E.</span>w 1991r, zaś <span class="anon-block">L.</span>- w 2000r /, jednakże nie utracili oni posiadania, gdyż nieruchomości nie porzucili, bywali na niej w dalszym ciągu i pomagali swej siostrze w wykonywaniu różnych niezbędnych czynności, ponadto <span class="anon-block">L. R.</span>miała nawet zamiar ponownie na stałe tam wrócić. Zgodnie więc z powołanymi wyżej przepisami oraz stanowiskiem Sądu Najwyższego spadkobiercy ci mogli nabyć przedmiotowy grunt przez zasiedzenie jedynie w granicach ich udziałów, wynoszących ostatecznie po <span class="anon-block">(...)</span>części. W ocenie Sądu Okręgowego czynności podejmowanie przez właściciela, a polegające na sporządzeniu planu urządzenia lasu czy też przeprowadzeniu inwentaryzacji lasu nie można uznać- jak to uczynił Sąd Rejonowy- za działania władcze właściciela, które miałyby świadczyć o braku samoistnego posiadania ze strony <span class="anon-block">J. R.</span>i jego następców prawnych. Były to bowiem jedynie czynności formalne, przeprowadzone na podstawie dokumentów, nie zmierzały one zaś do pozbawienia posiadacza posiadania czy też do ograniczenia jego uprawnień. Nie mogły więc one również skutecznie przerwać biegu zasiedzenia / patrz: postanow. SN z dnia 14.10.2011r, III CSK 251/10, LEX nr 1095830/. Należy też zauważyć, że inwentaryzacja lasów została sporządzona już po upływie okresu zasiedzenia, więc choćby z tej przyczyny nie mogła ona odnieść żadnego skutku. W konsekwencji, mając na uwadze wszystkie wyżej wymienione okoliczności, Sąd Okręgowy uznał, że posiadanie <span class="anon-block">J. R.</span>i jego następców prawnych miało charakter samoistny, jednakże było ono posiadaniem w złej wierze, skoro <span class="anon-block">J. R.</span>od początku miał świadomość, że własność <span class="anon-block">działki nr (...)</span>nigdy nie została na niego skutecznie przeniesiona. Zgodnie z <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 172;art. 172 § 1)">art. 172 § 1 kc</a> posiadacz nieruchomości nie będący jej właścicielem nabywa własność, jeżeli posiada nieruchomość nieprzerwanie od lat 20 jako posiadacz samoistny, chyba, że uzyskał posiadanie w złej wierze. Z kolei § 2 tegoż przepisu stanowi, że po upływie lat 30 posiadacz nieruchomości nabywa jej własność, choćby uzyskał posiadanie w złej wierze. Jak wynika ze stanu faktycznego sporna nieruchomość pierwotnie była własnością Skarbu Państwa. Zgodnie zaś z obowiązującym wówczas prawem nie było możliwości nabycia przez zasiedzenie nieruchomości państwowych / <a href="http://isap.sejm.gov.pl/DetailsServlet?id=WDU19640160093" title="Ustawa z dnia 23 kwietnia 1964 r. - Kodeks cywilny - Dz. U. z 1964 r. Nr 16, poz. 93 (art. 177)">art. 177 kc</a> /. Na mocy decyzji z dnia 9 czerwca 1992r przedmiotowy grunt / stanowiący wówczas <span class="anon-block">działkę nr (...)</span>/ stał się z mocy prawa z dniem 27 maja 1990r własnością <span class="anon-block">(...)</span>. Stąd też z tym dniem możliwym stało się nabycie spornej działki przez zasiedzenie. Zgodnie z poglądem Sądu Najwyższego wyrażonym w postanowieniu z dnia 29 czerwca 2012r / I CSK 614/11, LEX nr 1232457/ bieg zasiedzenia nieruchomości państwowych, które z dniem 27 maja 1990r stały się z mocy prawa mieniem komunalnym, rozpoczyna się od tego dnia, przy czym- zgodnie z <a href="http://isap.sejm.gov.pl/DetailsServlet?id=WDU19900550321" title="Ustawa z dnia 28 lipca 1990 r. o zmianie ustawy - Kodeks cywilny - Dz. U. z 1990 r. Nr 55, poz. 321 (art. 10)">art. 10 ustawy z dnia 28 lipca 1990r o zmianie ustawy- Kodeks cywilny</a> / Dz. U. nr 55, poz. 321 ze zm./- ulega on skróceniu o czas, w którym nieruchomość była własnością państwową. Zgodnie zaś z wymienionym tu już <a href="http://isap.sejm.gov.pl/DetailsServlet?id=WDU19900550321" title="Ustawa z dnia 28 lipca 1990 r. o zmianie ustawy - Kodeks cywilny - Dz. U. z 1990 r. Nr 55, poz. 321 (art. 10)">art. 10 ustawy o zmianie ustawy- Kodeks cywilny</a> termin ten może ulec skróceniu nie więcej niż o połowę. Oznacza to, że w niniejszej sprawie 30-letni termin zasiedzenia powinien ulec skróceniu o 15 lat, czyli, że do zasiedzenia przedmiotowej nieruchomości doszło po upływie 15 lat od dnia 27 maja 1990r, czyli z dniem 27 maja 2005r, a zasiedzenie to nastąpiło na rzecz następców <span class="anon-block">J.</span>i <span class="anon-block">W. R.</span>, tj. <span class="anon-block">R. B.</span>, <span class="anon-block">E. R.</span>i żyjącej jeszcze wówczas <span class="anon-block">L. R.</span>w udziałach po <span class="anon-block">(...)</span> części. Z tych też względów zaskarżone postanowienie w oparciu o przepis <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 386;art. 386 § 1)">art. 386 § 1 kpc</a> w zw. z <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 13;art. 13 § 2)">art. 13 § 2 kpc</a> podlegało zmianie.</p>
      <p>Orzeczenie o kosztach postępowania apelacyjnego wydano na podstawie <a href="http://isap.sejm.gov.pl/DetailsServlet?id=WDU19640430296" title="Ustawa z dnia 17 listopada 1964 r. - Kodeks postępowania cywilnego - Dz. U. z 1964 r. Nr 43, poz. 296 (art. 520;art. 520 § 3)">art. 520 § 3 kpc</a> uznając, iż w niniejszej sprawie interesy uczestników były sprzeczne / patrz: postanow. SN z dnia 10.10.2012r, I Cz 65/12, LEX nr 1232748 /.</p>
    </div>